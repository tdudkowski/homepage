---
title: "Enigma cz. 1 - kryptologia 1914 - 1945"
section: "blog"
subsection: "historia"
set: enigma
date: 2021-08-05
edited:
image: ../images/Enigma-logo.jpg
tags: enigma, kryptologia, wwii
description: "Enigma cz. 1 - kontekst historyczny. Ogólna historia kryptologii w okresie WWI do WWII, maszyny rotorowe."
---

601826883 Paweł ppabiano@gmail.com blog pabiano na szlaku facebook: Kronika Podróżnika
smartBand5
Decrypted Secrets: Methods and Maxims of Cryptology Autorzy Friedrich L. Bauer

Stały adres serii wpisów o Enigmie - [/blog/gatsby](/blog/enigma)

W tym odcinku przedstawię historię kryptologii wojennej w okresie od Wielkiej Wojny do końca Drugiej Wojny Światowej (dalej WWII).

Kryptologia bazuje na technologii, tzn. jej rozwój zależny jest od potrzeb i możliwości użytkownika. Kryptologia wojenna to ochrona własnej łączności i wywiad na obszarze łączności nieprzyjaciela. Dlatego od łączności trzeba zacząć. Tylko wtedy zrozumiemy, dlaczego stosowano takie, a nie inne techniki i dlaczego na początku Wielkiej Wojny kryptologia była tak zapóźniona.

Potem opiszę na przykładzie każdego kraju istotnego dla przebiegu wojny i rozwoju kryptologii. To będzie kontekst powstania, rozwoju i złamania Enigmy. Zaś o samej historii Enigmy i tym jaki wpływ wywarła na kryptologię w następnym, już trochę krótszym, wpisie.

### Łączność

Do XIX wieku kryptologia nie odgrywała w skali państwa czy całej armii wielkiej roli. Cała łączność odbywała się na zapleczu pomiędzy pierwszą linią a sztabem, więc szansa na przechwycenie posłańca, czy sekretnego listu nie była wielka. Szyfrowaną łączność stosowano w komunikacji z jednostkami zamorskimi i placówkami dyplomatycznymi. Kryptologia była domeną dyplomacji, handlu i kultury popularnej (gazetowe quizy i szarady).

Sytuację tę zmieniły dwa dziewiętnastowieczne wynalazki: telegraf i radio.

##### Telegraf

Telegraf w znanej nam formie, tzn. telegraf elektryczny używający taśmy dziurkowanej i alfabetu Morse'a wszedł do powszechnego użytku w latach 50 XIX wieku. Linie telegraficzne zwykle były rozciągane wzdłuż linii kolejowych, które w tym czasie były również nowym wynalazkiem - największe inwestycje kolejowe przypadają na lata 40 i 50 XIX wieku. Telegraf i kolej w zupełnie nowy sposób łączyły kolejne miasta i kraje. To był futurystyczny teleport tamtej epoki, który odmienił świat.

Bardzo szybko dostrzeżono militarne znaczenie tych wynalazków. Dla armii pruskiej fundamentalne znaczenie miała misja wojskowa wysłana do USA w celu obserwowania przebiegu wojny secesyjnej (1861-65). Koleją błyskawicznie można było wprowadzić w pobliże frontu świeże oddziały, w zaskakujący sposób dokonać koncentracji oraz szybko i tanio dostarczyć środki prowadzenia walki. Telegraf zapewniał błyskawiczny i niezawodny obieg meldunków i rozkazów.

W Prusach, które w tym czasie zmierzały do integracji całych Niemiec pod swoim przywództwem, kolej i telegraf rozumiano nie tylko jako metodę unifikacji, ale również kluczowy element obronności - ze względu na położenie Niemiec jako centralnego państwa kontynentalnego. W sztabie armii cesarskiej było mocne stronnictwo kolejowe. Jak to ujął von Moltke w 1872 na posiedzeniu Komisja Obrony Krajowej "rozwój kolei jest szczególnie korzystny dla armii, a kilka milionów na nowe linie daje wiele więcej dla obronności kraju niż na nasze nowe fortece". Podczas wojen Bismarcka o zjednoczenie Niemiec używanie telegrafu i kolei było już rutynową praktyką armii.

W drugiej połowie XIX wieku Brytyjczycy opletli cały świat kontrolowaną przez siebie siecią podwodnych kabli telegraficznych ("All Red Line"). 

##### Radio

W latach 90. XIX pojawiło się radio. Technika radiowa jest dużo trudniejsza do opanowania, ale już w 1901 udaje się radiowo przesyłać telegramy przez Atlantyk. Już w 1897 brytyjska Admiralicja rozpoczęła własne eksperymenty i w 1899 podczas ćwiczeń na Kanale uzyskała zasięg 125 km. To potwierdziło teoretyczne dotąd przypuszczenia, że bieg fal radiowych nie jest ograniczony krzywizną Ziemi. Podobne eksperymenty jeszcze w XIX wieku prowadziły marynarki francuska i włoska. Amerykanie też byli zainteresowani, ale czekali na dalsze postępy techniki. Eksperymentalnie zainstalowali radio na pancerniku USS Massachusetts (BB-2) i krążowniku pancernym USS New York (ACR-2).

Początkowo radiem przesyłano wiadomości telegraficznie, używając alfabetu Morse'a. Dlatego radio nazywano "telegrafem bez drutu" (fr Télégraphie sans fil aka TSF), dopiero po Wielkiej Wojnie upowszechniło się radio cywilne we współczesnym tego słowa znaczeniu, nadające wiadomości głosowe i muzykę.

Pierwszym konfliktem lądowym, w którym zastosowano radio, była druga wojna burska (1899-1902), ale tam pogoda i wzgórza uniemożliwiły skuteczne zastosowanie nowej dla piechoty techniki, więc sprzęt przekazano marynarce.

W ciągu kilku lat radio stało się na morzu standardem. Już w 1909 wszystkie 90 niemieckich okrętów były wyposażone w łączność radiową. W 1912 admirał Sir John Fisher określił radio "podstawowym narzędziem wojny" ("the pith and marrow of war!").

W pierwszej dekadzie XX wieku Niemcy dla uniezależnienia się od kontrolowanego przez Brytyjczyków kabla wprowadzili na zależnych od siebie terenach kolonialnych nadajniki radiowe. Stały się strategicznym celem ataku podczas wojny.

- Niemiecka Afryka Południowo-Zachodnia (niem. Deutsch-Südwestafrika, DSWA) nadajniki zaatakowane już na początku 1915
- Afryka Wschodnia, brytyjska stacja w Mombasie wykryła niemiecką aktywność radiową w rejonie Jeziora Wiktorii
- Azja Wschodnia, Qingdao w Chinach
- Pacyfik:
  - Nauru (Mikronezja)
  - Nowa Brytania, we wrześniu 1914 wojska australijskie zaatakowały niemiecką stację (bitwa o Bita Paka), której przejęcie było ważne dla zdobycia całej niemieckiej Nowej Gwinei
  - W październiku 1914 Brytyjczycy zaatakowali wyspy Yap (Karoliny)

##### Kryptologia

Podsumowując: telegraf jako kablowa metoda łączności znacznie przyspieszył komunikację, ale tylko ten, kto kontrolował przebieg kabla mógł uznać cały kanał łączności za bezpieczny. Problematyczna była jak to dziś określamy strefa zdemilitaryzowana, czyli infrastruktura znajdująca się poza kontrolą: jednostki zamorskie czy placówki dyplomatyczne.

Zupełnie inną sytuację stworzyło radio. Tu kanał łączności był otwarty na całej przestrzeni objętej zasięgiem nadajnika. Nieprzyjaciel słyszał wszystko. Wdrożenie łączności radiowej na morzu było kompletne i szybko postępowało w wojskach lądowych, które wciąż dysponowały telegrafem z oczywistych powodów preferowanym. W ciągu kilkunastu lat poprzedzających Wielką Wojnę sytuacja zmieniła się diametralnie. Rzecz w tym, że zmiana ta nastąpiła szybko i tuż przed Wielką Wojną. Kryptologia nie nadążyła za tą zmianą.

W powszechnym użyciu były książki kodowe. Była to obszerna lista słów kodujących jakieś znaczenie. Każde słowo kodu oznaczało jakieś inne słowo lub frazę i było przeznaczone do wysłania tzw. tekstu kodowego. Odbiorca dysponujący taką samą książką kodową mógł odczytać wiadomość. Miały one same wady:

- były trudne i czasochłonne w opracowaniu
- wymagały bardzo starannego procesu druku i dystrybucji, każdy egzemplarz musiał być pilnowany i kontrolowany
- w warunkach wojennych były trudne w użyciu
- jeżeli choć jeden egzemplarz wpadł w ręce nieprzyjaciela, czy to w wyniku akcji wywiadowczej czy podczas operacji wojennej tajemnica łączności przestała istnieć, co gorsza nie było sposobu, aby sprawdzić, czy utracone książki zostały zgodnie z procedurą zniszczone przed opuszczeniem, czy też zostały przejęte przez nieprzyjaciela
- nawet jeżeli udało się ustalić, że nieprzyjaciel jest w posiadaniu książki kodowej, opracowanie i dystrybucja nowej zajmowała miesiące, co w warunkach wojennych było katastrofą

Popularność książek kodowych wynikała z faktu, że ich alternatywa, czyli maszyny szyfrujące były niezwykle prymitywne. A były takie, ponieważ do wdrożenia łączności radiowej nikt ich tak naprawdę nie potrzebował. I tak koło się zamykało. Dopiero katastrofa wojenna uświadomiła wszystkim, że po pierwsze książki kodowe są zawodne, a po drugie fakt, iż maszyny szyfrujące są prymitywne to okazja biznesowa, a nie nieprzezwyciężalna przeszkoda.

- International Encyclopedia of the First World War (WW1) [Wireless Telegraphy](https://encyclopedia.1914-1918-online.net/article/wireless_telegraphy)

### Wielka Wojna

#### Znaczenie

Wielka Wojna zmieniła oblicze kryptologii, i to wbrew powszechnemu mniemaniu prawdopodobnie bardziej niż WWII.

W 1914 w powszechnym użyciu były metody kryptograficzne mające kilkaset lat, powszechnie znane i z powszechnie znanymi słabościami. Podstawową przyczyną było to, że jak dotąd sprawdzały się całkiem dobrze. Prawdopodobieństwo, że przeciwnik przechwyci posłańca albo od XIX wieku przyłączy się do kabla telegraficznego, było niewielkie. Marynarka w coraz większym stopniu używała łączności radiowej, ale za zupełnie wystarczające uważano książki kodowe. Większe zainteresowanie kryptografią mogły wykazywać placówki dyplomatyczne, handlowe i zamorskie bazy wojskowe. Jednak dopóki nie wybuchła wojna, dotychczasowa sytuacja uważana była za dobrą.

Przełom w kryptografii wynikał z tego, że był to pierwszy poważny konflikt wojenny, w którym na tak dużą skalę używano łączności radiowej. Radio przeciwnik mógł podsłuchiwać bez problemu. Kryptografia była tu o krok z tyłu.

Do tej pory wszystkie stosowane techniki utajniania jawnej wiadomości można było podzielić na trzy rodzaje:

- **książki kodowe**: stosowane jako standard w marynarce wojennej i służbach dyplomatycznych, były trudne w opracowaniu, dystrybucji i użyciu, ponadto w warunkach wojennych szybko wpadały w ręce nieprzyjaciela.
- rozmaite proste **szyfry**:
  - **podstawieniowe** wg wzoru zamieniano litery, podatne na analizę statystyczną, najbardziej zaawansowany był dwuznakowy szyfr Playfaira.
  - **przestawieniowe** tekst jawny był dzielony na bloki? i wg hasła przestawiano porządek liter, w przestawieniu kolumnowym długość hasła to szerokość kolumny
- **dyski Vigenère'a**: mechaniczne urządzenie stosujące szyfr Vigenère'a, bardzo długo uważany za odporny na atak, nawet jeszcze w 1917 potwierdzał to Scientific American, ale już w 1863 rozwiązanie podał pruski kryptograf wojskowy Friedrich Wilhelm Kasiski "Die Geheimschriften und die Dechiffrir-Kunst". Nazwa bierze się od Blaise de Vigenère, ale rzeczywistym wynalazcą był Leon Battista Alberti w 1467. Były to pierścienie na jednej osi. Obracały się zgodnie ze słowem kluczowym, jeżeli komunikat jest dłuższy od klucza, klucz się powtarza, co stanowi słabość. Mając kilka wiadomosci zaszyfrowanych tym samym kluczem, łatwo można złamać. [Cipher Machines: Vigenère Cipher Disk](https://ciphermachines.com/vigenere) | [Crypto Museum: Vigenère Cipher](https://www.cryptomuseum.com/crypto/vigenere/)

Istotnym wkładem Wielkiej Wojny były:

- ostateczna kompromitacja starych, niewygodnych i podatnych na atak metod, w wyniku tego swoistego wyścigu zbrojeń dotychczasowe metody kryptoanalizy straciły znaczenie, był to kres kryptologii opartej na lingwistyce i szaradach
- wprowadzenie nowych, mechanicznych metod szyfrowania, miejsce szarad zajęła matematyka
- nowe urządzenia:
  - koder impulsów stosowany razem z magnetofonem drutowym
  - Dysk Jeffersona, kosntrukcja z tradycjami, ale regularne używanie datuje się od Wielkiej Wojny
  - szyfrowany dalekopis z jednorazową taśmą, w ogóle dalekopisy eksperymentalnie na niewielką skalę pojawiły siœ w drugiej dekadzie XX wieku, ale dopiero na lata 20. przypada ich rozwój i popularyzacja
  - elektromechaniczne maszyny rotorowe, były to pierwsze prawdziwe maszyny szyfrujące

Po raz pierwszy urządzenia elektryczne zostały użyte do szyfrowania.

#### Niemcy

Najlepszym przykładem znaczenia zmian dokonanych przez wojnę jest seria porażek poniesionych przez Niemcy, dlatego od nich zaczniemy.

##### Hochseeflotte

Dla armii cesarskich Niemiec WWI od początku do końca była serią katastrof. Już w sierpniu 1914 Rosjanie znaleźli na niemieckim wraku rozbitym w Estonii nietkniętą książkę kodową marynarki wojennej (niem. Signalbuch der Kaiserlichen Marine, SKM) i - co gorsza - przekazali ją Brytyjczykom. To był dopiero początek. Jeszcze w 1914 Brytyjczycy pozyskali także Handelsschiffsverkehrsbuch (HVB) oraz dyplomatyczny Verkehrsbuch (VB).

Flota cesarska używała łączności radiowej bardzo często. W łączności z U-Bootami używali kodera impulsów (ang. burst encoder), który kompresował sygnał Morse'a i magnetofonu drutowego (protoplasta taśmowego; patent Duńczyka Valdemara Poulsena z 1898) do zapisania wiadomości. Potem odsłuchiwali ją na zwolnionych obrotach. Taki rozkaz dostał U-Boot, który zatopił Lusitanię.

##### ÜBCH

Ale zejdźmy na ziemię. Deutsches Heer od 1912 używała ręcznego szyfru przestawieniowego Übungs-Chiffre (w skrócie ÜBCHI).

Dwukrotna transpozycja kolumnowa z jednym kluczem (tzw. Doppelwürfel). Ponieważ dla identyfikacji szyfru na początku każdego kryptotekstu umieszczano litery ÜBCHI, Francuzi nazwali go 'le chiffrement UBCHI'. Znali dobrze niemieckie rutyny komunikacji i dzięki temu, że tego samego hasła używano przez 8 do 10 dni, co więcej najczęściej były to hasła typu KampfundSieg czy MagdeburganderElbe, zespół francuskich kryptoanalityków pod dowództwem Georgesa Painvina nauczył się czytać ten szyfr w październiku 1914.

Nie nauczyli się trzymać tego w tajemnicy, bo miesiąc później triumfalnym tonem napisał o tym dziennik Le Matin. Tak z francuskiej gazety niemiecki sztab generalny dowiedział się, że pora zmienić kryptosystem.

- [ÜBCHI](https://de.wikipedia.org/wiki/%C3%9CBCHI)
- Rumkin.com [Übch](http://rumkin.com/tools/cipher/ubchi.php)
- [Le chiffre UBCHI](http://www.bibmath.net/crypto/index.php?action=affiche&quoi=debvingt/ubchi)

##### ABC-Chiffre

Błyskawicznie, bo już 18 listopada wprowadzono kolejny szyfr: ABC-Chiffre. Pełne wdrożenie trwało pół roku i zakończyło się dopiero w maju 1915. Jeszcze zanim do tego doszło, w grudniu 1914 Georges Painvin złamał ten szyfr. Jak sam powiedział, ABC był prostszy od poprzednika.

Była to odmiana szyfru Vigenère'a ze stałym kluczem ABC. Dzieli się tekst na bloki po trzy litery. Pierwsza jest niezmieniona, druga przesunięta o jedną pozycje, trzecia o dwie. Potem prosta transpozycja jednokolumnowa ze zmiennym hasłem. Później zmieniono stały klucz na ABCD.

- [ABC-Chiffre](https://de.wikipedia.org/wiki/ABC-Chiffre)
- [Le chiffre ABC](http://www.bibmath.net/crypto/index.php?action=affiche&quoi=debvingt/abc)

##### Abhorchdienst

W 1916 powołali Abhorchdienst złożony głównie z matematyków. Jednostka była zlokalizowana w Neumünster (Szlezwik-Holsztyn). Nigdy nie osiągnął poziomu jednostek francuskich czy austriackich. Uprzedzając wypadki, przez całą wojnę nie wyszli z dobrą ideą, rozwiązania złe zamieniali na gorsze.

W marcu 1917 Kaiserliche Heer wprowadziła dwa szyfry polowe:

- **Befehlstafel** - w łączności radiowej w strefie przyfrontowej (do 3 km od linii frontu). Dwuznakowe podstawienie.
- **Satzbuch** - używany poza tą strefą przyfrontową; dwuczęściowy trzyliterowy kod, hasła zmieniano co 2 tygodnie. Kryptotekst zawierał dużo homofonów. Alianci nazwali ten szyfr KRU ponieważ każda grupa znaków zaczynała się od którejś z tych liter. Geheimklappe - tabele podstawień. Również podstawienie dwuznaków.

##### ADFGX/ADFGVX

Po pierwszych sukcesach we Francji armia niemiecka utknęła w okopach. Choć wojna cały czas toczyła się na terenach nieprzyjaciela, z biegiem lat sytuacja wyglądała coraz gorzej dla Niemiec. Kończyły im się środki prowadzenia wojny. W kwietniu 1917 do wojny przystąpiły USA. To przesądzało rezultat. Ostatnim, rozpaczliwym wysiłkiem, by odnieść zwycięstwo na froncie zachodnim, zanim wylądują Amerykanie była ofensywa wiosenna (niem. Kaiserschlacht). Rozpoczęła się 21 marca 1918. Niemcy byli 100 km od Paryża.

Dla zabezpieczenia łączności na wyższym szczeblu wprowadzili innowację - szyfr ADFGX, od czerwca jego bardziej rozwiniętą wersję ADFGVX. Ta osobliwa i trudna do zapamiętania nazwa brała się z tego, że były to jedyne litery, jakie pojawiały się w szyfrogramie. Litery A, D, F, G, X były bokami szachownicy Polibiusza.

Na samym początku z tekstu jawnego usuwano spacje i znaki przestankowe. Kolejnym krokiem była prosta operacja przestawienia, do której dodano również szyfr Playfair (np. litery j zamieniano na i). I dopiero teraz wchodzi tablica Polibiusza: każdej literze szyfru jawnego przydzielano dwuliterowy kod wynikający z jej pozycji na poniższej tablicy.

Czyli słowo KAISER było szyfrowane na XAFFGGFAAGDX.

```
    A D F G X
A | P G C E N
D | B Q O Z R
F | S L A F T
G | M D V I W
X | K U Y X H
```

To jest uproszczony opis, bo jeszcze wchodzą reguły przestawienia. Tak czy inaczej, była to skomplikowana w użyciu i mimo częstej zmiany klucza transpozycji słaba metod szyfrowania.

Jak bardzo słaba przekonali się Francuzi. W kilka dni ich kryptoanalityk Georges Painvin złamał tę metodę. Najściślejsze tajemnice sztabu niemieckiego mieli na stole.

##### Podsumowanie

Efekty powyższych wpadek były katastrofalne w skali strategicznej.

- Wszystkie operacje floty cesarskiej były znane z wyprzedzeniem. W połączeniu z przewagą floty brytyjskiej zapewniło to zwycięstwo Brytyjczykom, zadecydowało m in o przebiegu bitwy jutlandzkiej. Żaden atak morski, żadna operacja floty nie mogła się udać.
- Brytyjczykom udało się również odczytać Telegram Zimmermanna, co odegrało kluczową rolę we włączeniu USA do wojny.
- Francuzi wiedzieli o transportach zaopatrzenia, wiedzieli kiedy i gdzie nastąpi uderzenie ofensywy wiosennej - Radiogram Zwycięstwa (ang. The Radiogram of Victory, fr. Radiogramme de la Victoire).

Choć po nauczce udzielonej przez Le Matin nikt tego oficjalnie nie ujawnił, w Niemczech już po wojnie uświadomiono sobie, że alianci czytali ich szyfry. Postanowiono więc, że nigdy się to nie powtórzy. Reichswehra poszukiwała skutecznego rozwiązania i po kilku latach prób postawili na system Enigmy. Jak to się skończyło, wszyscy wiemy.

#### Wielka Brytania

Brytyjczycy na początku wojny nie posiadali w ogóle oddziału kryptoanalizy. Zdając sobie sprawę ze znaczenia kryptologii, powołali go dość szybko jeszcze w 1914. Ich głównym celem była komunikacja cesarskiej Hochseeflotte.

W 1914 pozyskali trzy niemieckie książki kodowe:

- Signalbuch der Kaiserlichen Marine (SKM), marynarka wojenna
- Handelsschiffsverkehrsbuch (HVB), handel
- Verkehrsbuch (VB), dyplomacja

Jesienią tego roku powołali komórkę kryptograficzną Admiralicji Room 40 - nazwa pochodzi od numeru pokoju w budynku Admiralicji. Podlegała pod Brytyjski Departament Wywiadu Marynarki Wojennej. Był to ich największy sukces zabezpieczający panowanie na morzu.

W wywiadzie armii MI1 (Military Intelligence, Section 1) kryptologią zajmowały się dwa oddziały:

- MI1b: nasłuch i kryptoanaliza
- MI1d: bezpieczeństwo łączności

Jeden z pracowników Room 40 komandor porucznik Alastair Denniston został pierwszym szefem powstałej w listopadzie 1919 Governement Code and Cypher School (GC&CS). Powstała ona z połączenia NID25 i armijnej MI1b.

Do własnej łączności używali szyfru Playfair (czasem nazywany też szyfrem Playfaira, lub Wheatstone'a). Była to wymyślony przez sir Charlesa Wheatstone'a w 1854 i spopularyzowana przez barona Lyona Playfaira metoda będąca rozwinięciem szyfru podstawieniowego. Szyfruje się dwuznaki. Tekst dzieli się na pary znaków, które zamienia się na inną parę znaków zgodnie z opracowanym wcześniej wzorcem. W przypadku alfabetu angielskiego zamiast 26 liter mamy 600 dwuznaków, co nadal jest podatne na analizę statystyczną, ale dużo trudniejsze.

#### USA

Historia amerykańskiej kryptologii podczas Wielkiej Wojny zaczyna się w 1795, kiedy to Thomas Jefferson wymyślił dysk szyfrujący (tzw. Dysk Jeffersona, ang. Wheel Cypher) proste urządzenie składające się z 26 krążków z losowo umieszczonymi literami. Być może na nim wzorował się francuski kryptolog Étienne Bazeries i prawdopodobnie jego urządzenie z 1890 było inspiracją dla urządzeń jakie w 1912 przedstawili dwaj oficerowie amerykańscy:

- pułkownik Parker Hitt: tablet z przesuwanymi paskami
- major Joseph O. Mauborgne: krążki z literami, forma cylindra; podczas Wielkiej Wojny stosowane było przez wojskowych attachés; w 1922 decyzją Williama Friedmana, głównego kryptologa Signal Corps, wprowadzono do użytku w amerykańskich siłach zbrojnych. Liczba krążków. Używano go do roku 1942 w wojskach lądowych jako M-94, a w marynarce wojennej jako CSP-488. Został zastąpiony przez elektromechaniczne maszyny rotorowe np M-209.

W 1914 już jako porucznik Maubourgne opisał metodę ataku na szyfr Playfaira. Była to pierwsza publikacja kryptologiczna w armii amerykańskiej. Później już w stopniu generała został szefem Signal Corps (US Chief Signals Officer).

6 kwietnia 1917 USA wypowiedziały wojnę Niemcom.

1917 Gilbert S. Vernam z Bell Telephone Laboratories przedstawił projekt dalekopisu szyfrowego (teleprinter cipher, one-time tape teletype). Uprzednio przygotowany, generowany losowo klucz na taśmie papierowej służy do szyfrowania tekstu jawnego przez alternatywę rozłączną (XOR). Proces szyfrowania był w pełni automatyczny, wolny od błędów i błyskawiczny. W 1919 US Patent #1,310,719 "Secret Signaling System" - pierwszy patent na dalekopis. Skuteczność OTP została potwierdzona w artykule Claude'a Shannona w Bell Labs Technical Journal w 1949.

Skutkiem było zainteresowanie i rozwój elektromechanicznych urządzeń szyfrujących oraz OTP (one time pad).

- [Szyfr z kluczem jednorazowym](https://pl.wikipedia.org/wiki/Szyfr_z_kluczem_jednorazowym)

Po wybuchu wojny w 1917 Herbert Yardley urzędnik Departamentu Stanu stanął na czele sekcji kryptograficznej Military Intelligence Section (MI-8) i uczestniczył w American Expeditionary Force w Signals Corps jako oficer kryptologiczny we Francji. Później został szefem powstałego w 1919 z inicjatywy Departmentu Stanu i US Army Cipher Bureau.

Kryptografią zajmował się również Riverbank Laboratory, gdzie pracowali Elizebeth Friedman, William F. Friedman i Agnes Meyer Driscoll. Prywatne przedsiębiorstwo pułkownika George Fabyana. Osobliwa instytucja, ale tam zaczęła się kariera właściwego twórcy amerykańskiej kryptologii wojennej: Williama Friedmana. Więcej o nim w rozdziale o WWII.

US Navy używała kodu A-1. Oddział kryptograficzny US Navy OP-20-G powstał dopiero w 1922.

Mało znanym faktem jest to, że już podczas Wielkiej Wojny w niewielkim zakresie używano do łączności języka Navajo. Niemcom nie udało się odczytać, choć schwytali jednego żołnierza Navajo, ale nie był szyfrantem. Podczas WWII na Pacyfiku w służbach łączności było 400 żołnierzy z plemienia Navajo.

#### Rosja

Armia rosyjska używała przekombinowanego szyfru Vigenère'a. Kryptoanalityk CK Austrii Hermann Pokorny złamał go w trzy dni.

Najważniejszym rosyjskim specjalistą od szyfrów był Ernst Fetterlein pracujący od 1896 w MSZ. Oboje jego rodzice byli Niemcami. Podczas wojny używał pseudo Ernst Popov, bo jego niemieckie nazwisko było nie do przyjęcia. Udało mu się złamać szyfry brytyjskie i państw osi. Podczas wojny był głównym wojskowym kryptologiem w randze admirała. Po rewolucji z 1917 w ostatniej chwili uciekł i zaoferował usługi temu, kto więcej zapłaci. Byli to Brytyjczycy. W czerwcu 1918 zaczął pracę dla Room 40, gdzie zajmował się szyframi CK Austrii, Gruzji, ale głównie sowieckimi. Po wojnie aż do przejścia na emeryturę w 1938 służył w następcy Room 40 - Government Code and Cypher School (GC&CS).

Klęska Armii Czerwonej w bitwie warszawskiej w 1920 w ogromnym stopniu wynikała z kompromitacji sowieckiej kryptologii i łączności. Był o pierwszy i nie ostatni wielki sukces polskiej kryptoanalizy.

#### Francja

Bureau de Chiffre (aka chambre noire), założone w 1870, funkcjonowało do 1894. Premier Georges Clemenceau uruchomił ponownie w 1907. Szef George Ladoux.

Jeszcze przed Wielką Wojną złamali niemiecki dyplomatyczny. Odczytali telegram z wypowiedzeniem wojny, zanim zrobił to ambasador niemiecki. Później ten sukces powtórzyli Amerykanie z depeszą do japońskiego ambasadora w Waszyngtonie, która de facto była wypowiedzeniem wojny.

Dwaj najważniejszy kryptolodzy to

##### Étienne Bazeries

Weteran z 1870, w latach 90 XIX wieku złamał Wielki Szyfr (fr. Le Grande Chiffre).

W 1901 opublikował fundamentalną pracę "Les Chiffres secrets dévoilés".

Opracował własną wersję Dysku Jeffersona.

Wezwany ponownie do służby po reaktywacji Bureau de Chiffre w 1907. W 1914 miał 68 lat, na emeryturę przeszedł w 1924. Zmarł w 1931.

##### Georges Jean Painvin

Młodszy o 40 lat. Oficer sztabowy, który bez żadnego przygotowania szyframi się zajął z czystej pasji. Podczas służby w sztabie 6 Armii dysponując wolnym czasem, zaczął analizować niemieckie wiadomości. 21 stycznia 1915 wysłał do Bureau de Chiffre propozycję rozwiązania niemieckiego szyfru nie wymagającą znajomości hasła, co więcej wystarczyła jedna wiadomość. Jego system nazwano ARC. Wtedy, choć nie bez problemów stawianych przez dowództwo został przyjęty.

Herbert Yardley w "The American Black Chamber": "Captain Georges Painvin, the greatest coding expert that France had, a first-rate analytical genius, had a way of solving messages in code which resembled witchcraft..."

Zajmował się łącznością marynarki niemieckiej, potem austro-węgierskiej i osiągnął sukces.

Wspólnie z pułkownikiem Olivari analizuje szyfr ABC i po dwóch tygodniach udało im się go złamać, choć Niemcy nauczyli się już używać fałszywych wiadomości. W 1917 Niemcy wprowadzili KRU. Bardziej złożony z osobnym kluczem dla każdej armii.

Jego największym osiągnięciem było złamanie szyfru ADFGX/ADFGVX. Podobno było to tak wyczerpujące, że schudł 15 kg. 5 kwietnia 1918 Painvin po analizie wiadomości wysłanych 1 kwietnia zrozumiał, jak wyglądają klucze i odczytał niemiecką wiadomość. Trwała ofensywa wiosenna. Niemcy byli 100 km od Paryża. W krytycznym momencie operacji, kiedy ważyły się losy wojny, Niemcy nagle zmienili szyfr, dodali literę V. Painvin rzuca się w wir pracy, po 26 godzinach wyczerpującej analizy zrekonstruował siatkę i permutacje stosowane do szyfrowania. To wlaśnie wtedy 2 czerwca przekazał dowództwu odszyfrowaną wiadomość z 1 czerwca do niemieckich placówek w regionie Remaugies, na północ od Compiègne. Dzięki temu Francuzi wiedzieli na jakim odcinku i kiedy nastąpi atak. "Radiogramme de la Victoire".

Uważny czytelnik z pewnością dostrzegł, że powyższe informacje nie są zgodne z rozdziałem o kryptologii niemieckiej. Zdecydowałem się podać sprzeczne wersje, bo nie jestem pewien, która jest prawdziwa. Cały ten tekst montuję ze strzępków.

- annales.org [Georges Jean PAINVIN (1886-1980)](http://www.annales.org/archives/x/painvin.html)

#### CK Austria

##### Andreas Figl

Andreas Figl, samouk, nazywany "Altmeister der österreichischen Kryptographie".

Oficer piechoty. Po wypadku w 1910 przeszedł na emeryturę, jednak rok później został ponownie powołany, tym razem do Chiffrierorganisation der k.u.k gdzie od podstaw stworzył Kriegsschiffregruppe.

W 1926 opublikował "Systeme des Chiffrierens". Zabroniono mu publikacji drugiej części "Systeme des Dechiffrierens".

##### Hermann Pokorny

Hermann Pokorny, niemieckojęzyczny Morawianin.

Wykazał wielkie umiejętności podczas dekryptażu rosyjskiej łączności w latach 1914-17. Wykrył, że Rosjanie zredukowali alfabet z 35 do 24 znaków. Dzięki temu państwa Osi z wyprzedzeniem wiedziały o rosyjskich operacjach.

W 1918 otrzymał Wielki Medal Zasługi Wojskowej "Signum Laudis" z mieczami (niem. Militärverdienstmedaille "Signum Laudis", węg. Katonai Érdemérem). Odznaczonyhc nim zostało tylko 30 ludzi, poza dwoma wszyscy byli generałami.

Po wojnie nie był mile widziany ani w Czechosłowacji (bo był Niemcem), ani w Austrii (z urodzenia był Czechem). Wstąpił do armii węgierskiej, gdzie dosłużył się stopnia generała i przeszedł na emeryturę w 1935. Podczas WWII nie został powołany, potem w latach 1945-49 pracował w węgierskim MSW i pomagał przy odbudowę Budapesztu. Zmarł w Budapeszcie w 1960.

- Crypto Museum [Andreas Figl - Army Colonel and Cryptologist](https://www.cryptomuseum.com/people/figl/andreas.htm)

### Kto wynalazł maszynę rotorową?

W 2003 okazało się, że historia wynalezienia maszyny rotorowej wyglądała inaczej, niż dotąd uważano.

Dwaj oficerowie marynarki holenderskiej służący w Holenderskich Indiach Wschodnich, Theo van Hengel i Rudolf Spengler, przedstawili prototyp szyfrującego urządzenia rotorowego. Miało to miejsce latem 1915 w Dżakarcie (wówczas Batawii), stolicy Indonezji, na pokładzie okrętu flagowego marynarki holenderskiej, pancernika De Zeven Provinciën. Holandia podczas Wielkiej wojny była neutralna.

Marynarka nie była zainteresowana, ale w obawie by ten wynalazek nie był używany przez inne kraje, chcąc ukryć sprawę, zabroniła im publikacji. Po wojnie zakaz przestał obowiązywać. Wynajęli urzędnika patentowego Huybrechta Verhagena. Co za przypadek, że jego szwagier Hugo Koch opatentował takie urządzenie 7 października 1919. Dopiero w listopadzie patent dostali Hengel i Spengler. Wcześniej Koch ujawnił tę ideę Arthurowi Scherbiusowi, twórcy Enigmy - patent 23 lutego 1918.

O Hengelu i Spenglerze świat zapomniał. Analiza wniosków patentowych ujawniła, że wszystkie trzy przedstawiają to samo urządzenie.

Z biznesu Kocha nic nie wyszło, ale dla porządku w papierach Scherbius odkupił jego patent w 1928. W tym samym roku zmarł Koch, a rok po nim zmarł również Scherbius. Nie dożył sukcesu Enigmy, ale dostrzegł jego początek, maszyna była już używana przez Kriegsmarine i zainteresowana nią była Reichswehra.

Równoległym wynalazcą maszyny rotorowej był Amerykanin Edward Hebern (pierwszy patent 1917), jednak jego urządzenie było wadliwe i było komercyjną porażką.

Również na 1917 datują się pierwsze prace Arvida Gerharda Damma (Szwecja) - patent 10 października 1919. Jego firmę stojącą na krawędzi bankructwa wykupił w 1925 Karl Wilhelm Hagelin, którego syn Boris Hagelin kontynuował prace i od tamtej pory urządzenia były firmowane jego nazwiskiem. Damm zmarł w 1928.

Analiza słabości konstrukcji Heberna oraz informacje o europejskich urządzeniach sprawiły, że William F. Freedman skonstruował maszynę SIGABA używaną przez US Army od 1940. Była utajniona aż do 2001.

Tak więc podsumowując, w okresie międzywojennym na rynku komercyjnym konkurowały tylko dwie konstrukcje:

- **Enigma** Scherbiusa, który skorzystał z cudzej idei
- **Hagelin**, czyli biznes przejęty od oryginalnego wynalazcy

O Borisie Hgelinie mówi się, że był jedynym konstruktorem maszyn szyfrujących, który zbił na nich majątek.

- [Cryptology - Historical Rotor Machines](https://www.staff.uni-mainz.de/pommeren/Cryptology/Classic/5_Rotor/HistRot.html)
- [THE DUTCH INVENTION OF THE ROTOR MACHINE, 1915–1923](https://www.tandfonline.com/doi/abs/10.1080/0161-110391891775)

### Okres międzywojenny

Okres międzywojenny został zdominowany elektromechanicznymi maszynami rotorowymi.

Istniały trzy linie rozwojowe:

- Hebern (USA)
- Hahelin (Szwecja, Szwajcaria)
- Scherbius (niemiecka Enigma)

#### Hebern Rotor Machine

Edward Hugh Hebern (USA, patent 1917) słaba maszyna bez sukcesu komercyjnego, udało się sprzedać US Navy 12 maszyn, ogólnie sprzedano ok 100 maszyn. Biznes zbankrutował mimo intensywnej promocji. Jak się później okazało spory udział w tej klęsce miał Wiliam Friedman, który ocenił ją bardzo negatywnie.

#### Hagelin

Arvid Gerhard Damm (Szwecja) 1917 pierwsza działająca i sprzedana maszyna: Mecano Cryptographer. Założył firmę Aktiebolaget Cryptograph. Z powodu skomplikowanego życia osobistego i spowodowanych tym kłopotów finansowych i prawnych musiał ją sprzedać po kilku latach. Większościowy pakiet udziałów kupił Karl Wilhelm Hagelin, który dorobił się pracując dla Nobla w Baku. Po rewolucji bolszewickiej wrócił do Szwecji. Jego syn Borys w 1925 wszedł do zarządu przedsiębiorstwa i w rezultacie przejął je. Damm zmarł w 1928.

W maju 1940 Hagelin przez Niemcy z dokumentacją najnowszych konstrukcji wyemigrował do Szwajcarii i tam założył późniejsze Crypto AG.

#### Enigma

Arthur Scherbius i Richard Ritter (Niemcy). Wniosek patentowy 23 lutego 1918.

Obaj przedstawili projekt maszyny zarówno niemieckiej Kriegsmarine, jak i Ministerstwu Spraw Zagranicznych, ale nie uzyskali zainteresowania żadnej z tych instytucji.

Wobec tego przekazali prawa patentowe założonej przez nich firmie Gewerkschaft Securitas. 9 lipca 1923 przekształciła się w Chiffriermaschinen Aktien-Gesellschaft (Maszyny Szyfrujące Spółka Akcyjna) w której Scherbius i Ritter zostali członkami zarządu.

Scherbius w 1928 wykupił nieużywany komercyjnie patent Holendra Hugo Kocha.

Enigma szczegółowo zostanie opisana w kolejnym wpisie.

### Polska

Już w styczniu 1919 przy Sztabie Generalnym powstała sekcja spraw organizacyjnych i szyfrów pod dowództwem kapitana Eugeniusza Chilarskiego. 11 maja 1919 została przemianowana na Oddział II Informacyjny, w którym była m.in. Sekcja Szyfrowa.

Latem 1931 nastąpiła reorganizacja i z połączenia Referatu Radiowywiadu oraz Referatu Szyfrów Własnych powstało Biuro Szyfrów. Jego pierwszym i głównym zadaniem było złamanie Enigmy.

Kuzynem Hermana Pokornego był major dyplomowany Franciszek Pokorny. Przez większość służby był zwykłym oficerem piechoty, ale w 1923 roku został wyznaczony na stanowisko szefa komórki radiowywiadu (Referat Radia i Szyfrów), która dysponowała stacjami nasłuchowymi: w Warszawie, Starogardzie Gdańskim, Poznaniu i Krzesławicach k. Krakowa. Ponadto Pokorny, po inżynierze Antonim Palluthu i kapitanie Maksymilianie Ciężkim był trzecim wykładowcą na tajnym kursie w Poznaniu w 1929. Z osób, które wyróżniły się na tym kursie, sformowano Biuro Szyfrów.

10 lat później Marian Rejewski we Francji odkrył, że kurs był prowadzony w oparciu o książkę generała Marcela Givièrge "Cours de cryptographie" z 1925.

### WWII

#### CCCP

- 1938 W-4 pierwsza sowiecka maszyna szyfrująca.
- 1939 M-100 "Spiektr" udoskonalona W-4
- 1939 K-37 "Kristał"

Do wybuchu wojny wyprodukowano ponad 150 zestawów K-37 i 96 zestawów W-4/M-100. Według stanu na maj 1945 roku na uzbrojeniu znajdowało się 396 zestawów sprzętu szyfrowego. Sprzęt szyfrujący w latach 1940-1941 był produkowany w leningradzkiej Fabryce nr 209, a w latach 1942-1945 w swierdłowskiej Fabryce nr 707.

- 1942 M-101 "Izumrud"
- 1945 M-102 "Małachit"
- 1946 M-150 "Rubin"

Więcej:

- [K-37](https://www.cryptomuseum.com/crypto/ussr/k37/index.htm)
- [Soviet cipher teleprinters of WWII](http://chris-intel-corner.blogspot.com/2012/08/soviet-cipher-teleprinters-of-wwii.html)
- [Шифровальные устройства](http://kryptography.narod.ru/mashiny.html)
- Sprzęt armii sowieckiej i rosyjskiej od 1917 roku do dnia dzisiejszego [W trakcie pisania o Enigmie zorientowałem się](https://www.facebook.com/groups/343904839303373/posts/1416005662093280)
- [Шифровальные машины СССР 1931-1991 гг. (Обзор)](http://prizmablog.ru/shifrovalnye-mashiny-sssr-1931-1991-gg-obzor/)
- [Создание шифровальной службы СССР](http://prizmablog.ru/shifrsluzhba-sssr-rossii-ch1/)
- [Шифровальная служба СССР/России в годы войны и послевоенный период](http://prizmablog.ru/shifrsluzhba-sssr-rossii-ch2/)
- [Шифры и СУВ](http://prizmablog.ru/shifry-i-suv/)
- [Шифровальная техника Советского Союза. Русские «Энигмы». Часть 5](https://topwar.ru/151854-shifrovalnaja-tehnika-sovetskogo-sojuza-russkie-jenigmy-chast-5.html)
- [Шифровальные устройства | СССР](https://wwii.space/shifrovalnyie-ustroystva-sssr/)
- [Русские шифровальные «Энигмы»: загадки советской криптографии](https://novate.ru/blogs/040119/48984/)
- [Сокровищница отечественной криптографии](https://habr.com/ru/company/ua-hosting/blog/368663/)
- [Прочти меня, если сможешь](https://www.polkmoskva.ru/articles/machines/prochti-menya-esli-smozhesh/)
- «Анализ состояния и деятельности шифровальной службы СССР»

Szyfry/kody jednorazowe, na poziomie strategicznym.

Na poziomie taktycznym (za Sołoninem)  brak łączności radiowej 1941/42 był wynikiem nieuctwa kadry oficerskiej. Niektórzy dowódcy celowo zostawiali radiostacje w garnizonach. Z kolei Bieszanow, podkreśla brak procedur łączności i jej utajniania.

Wołoszański: po wykończeniu kodów jednorazowych zaczęli je stosować na nowo. W czasie wojny mieli problemy (z drukiem i dystrybucją) więc zdublowali książeczki. To umożliwilo Amerykanom złamanie ich szyfru - program "Venona".

#### Wielka Brytania

Typex - brytyjska Enigma

Bletchley Park, Turing, Colossus

TODO

#### USA

Edward Hebern, Hebern Rotor Machine. Friedman przeprowadził krytyczną analizę tego urządzenia, dlatego armia nie go nie kupiła. Hebern nigdy nie został powiadomiony o przyczynie i ostateecznie wyprodukował ich tylko ok 100.

##### SIS

Amerykańską służbą kryptologiczną był Signal Intelligence Service (SIS). Od 1943 do września 1945 Signal Security Agency. Potem przemianowane na Army Security Agency.

Jeszcze przed wojną potrafili czytać japońskie szyfry, sowiecki system złamali dopiero w grudniu 1946 (Venona project).

##### William F. Freedman

Najważniejszym amerykańskim kryptologiem od końca Wielkiej Wojny aż do czasów zimnej wojny był William F. Freedman. Śmiało można powiedzieć, że amerykańska kryptologia wojskowa w latach 1918-65 to Friedman. Już w dzieciństwie zainteresował się szyframi po lekturze "The Gold Bug" Edgara Allana Poego. Jego pierwszym poważnym zadaniem była analiza dzieł Szekspira w poszukiwaniu ukrytych wiadomości, które miał pozostawić rzeczywisty autor dzieł Sir Francis Bacon. Badania te były prowadzone przez Elizabeth Wells Gallup, jej asystentka, Elizebeth Smith, którą wtedy poznał, została jego żoną.

Został szefem Department of Codes and Ciphers Riverbank Laboratories (Geneva, Illinois). Kiedy USA zadecydowały o powołaniu własnej służby kryptologicznej, armia wysłała oficerów na przeszkolenie do Riverbank i Friedman był ich głównym szkoleniowcem. Specjalnie w tym celu napisał serię prac. Do początku 1918 było ich siedem. Potem zaciągnął się na front i służył we Francji u generała Johna J. Pershinga.

W 1920 wrócił do USA i napisał ósmą pracę dla Riverbank "The Index of Coincidence and its Applications in Cryptography" uważaną za najważniejsze opracowanie kryptologiczne w tym okresie.

W 1921 został głównym kryptoanalitykiem War Department, a potem Signals Intelligence Service (SIS). Niezależnie od zmian organizacyjnych, zmian nazw i zmian przeciwników pełnił tę funkcję przez ćwierć wieku, tworząc amerykańską kryptologię. 1929 The American Black Chamber w New York City został rozwiązany, akta przekazane do SIS.

Stworzył wiele terminów m in "kryptoanalizę". Jedna z jego licznych prac pisana głównie w czasie wolnym "Elements of cryptanalysis" rozrosła się do czterotomowego podręcznika US Army. Rozumiejąc, jak ważne są umiejętności językowe i matematyczne, zatrudnił Solomona Kullbacka, Franka Rowletta i Abrahama Sinkova, a potem dobrze znającego japoński Johna Hurta.

Kiedy w latach 20. pojawiły się maszyny rotorowe, zrozumiał ich znaczenie. Przeanalizował pierwszą dostępną w USA - maszynę Heberna. To był zupełnie nowy rozdział w kryptologii, musiał stworzyć inne metody analizy. Wykrył wiele słabych stron, np. obrót walca z każdym znakiem i umieszczenie najbardziej ruchomego walca na którymś z końców. Wykazał też jakie metody statystyczne mogą służyć do ich łamania. Dopiero wtedy mógł przystąpić do konstrukcji własnego urządzenia wolnego od tych wad. Była to SIGABA, która weszła do służby US Army. Wyprodukowano 10 tys egzemplarzy, patent wydany w 1944, ale byłą to ścisła tajemnica aż do 2001. Nigdy nie została złamana. Nieregularny ruch walców.

W 1939 Japończycy dla ruchu dyplomatycznego w miejsce RED wprowadzili PURPLE. W tym czasie w USA działały dwa oddziały kryptologiczne: OP-20-G (US Navy) i SIS. Sprawę PURPLE przekazano SIS. Po wielu miesiącach szukania wzorców drużynie SIS kierowanej przez Friedmana i Rowletta odkryli, że PURPLE nie używa rotorów, ale przełączników krokowych jak w centralach telefonicznych. Na podstawie analizy kodu Leo Rosen z SIS zbudował tę maszynę w 1940, i to jak się później okazało identyczną z japońską. Było to jedno z największych dokonań w dziedzinie kryptoanalizy. Na temat jej konstrukcji nie mieli żadnych danych wywiadowczych, zbudowali ją wyłącznie na podstawie szyfrogramów.

Jedna z najważniejszych odczytanych wiadomości była depesza do ambasady japońskiej w Waszyngtonie nakazująca zakończenie negocjacji. Była to wyraźna wskazówka, że idzie wojna.

W 1941 z powodu przeciążenia pracą i załamania nerwowego Friedman został hospitalizowany. W tym czasie w styczniu 1941 czterech kryptologów amerykańskich: Abraham Sinkov, Leo Rosen z SIS oraz porucznicy Prescott Currier Robert Weeks z OP-20-G odwiedzili Government Code and Cypher School w Bletchley Park. Nastąpiła częściowa wymiana informacji. Friedman był w Bletchley Park w kwietniu 1943 i odegrał główną rolę w 1943 BRUSA Agreement z 17 maja o pełnej współpracy w dziedzinie techniki wojskowej i wymianie personelu. Dopiero wtedy doszło do wymiany wiedza o PURPLE w zamian za wiedzę o Enigmie.

Po wojnie pozostał w służbie. W 1949 został szefem oddziału kryptograficznego w nowopowołanym Armed Forces Security Agency (AFSA). W 1952 szefem kryptologii National Security Agency (NSA), która wtedy oddzieliła się od AFSA. Napisał "Military Cryptanalysis" używaną do szkolenia w NSA, potem przejrzane i poszerzone przez asystenta i następcę Lambrosa D. Callimahosa.

Nie był entuzjastycznym zwolennikiem maszyn. Uważał, to tylko użyteczne narzędzia, pozbawione tego co jest najważniejsze, czyli wglądu. Pomógł jednak w konstrukcji pierwszych superkomputerów.

W 1955 zawarł w imieniu NSA tajne porozumienie z Crypto AG dające wywiadowi amerykańskiemu backdoora do wszystkich produkowanych przez nich urządzeń.

Jego być może jedynym niepowodzeniem była kryptoanaliza Manuskryptu Voynicha (1403-37), po 4 dekadach poddał się. W 1965 przeszedł na emeryturę i wtedy z żoną wrócili do fascynacji, która ich połączyła - krytpoanalizy Szekspira. Napisali [The Shakespearean Ciphers Examined](https://www.marshallfoundation.org/library/digital-archive/shakespearean-ciphers-examined/).

Na zlecenie NSA przygotował Six Lectures Concerning Cryptography and Cryptanalysis. Miały one tak wielkie znaczenie, że NSA skonfiskowała wszystkie materiały.

W National Cryptologic Museum ma popiersie w podpisem "Dean of American Cryptology"

##### SIGABA

TODO

#### Niemcy

Enigma w tym okresie była najważniejszym i bardzo długo jednym urządzeniem szyfrowym używanym w armii niemieckiej.

Kryptologia niemiecka okresu wojny to głównie Enigma. Kriegsmarine od 1926, wojska lądowe od 1928. Zasadniczy model wojskowy - Enigma I weszła do wyposażenia w 1930 i przez piętnaście lat, aż do samego końca wojny służyła w Reichswehrze, a potem Wehrmachcie. Dokładnie jej historia, modele i dekryptaż zostanie opisany w drugiej części tej serii. Tu zaś opiszę, co było oprócz Enigmy.

Enigma to nie jest cała niemiecka kryptologia okresu wojny. Trzeba omówić dwa szyfry pomocnicze i trzy urządzenia stacjonarne. Jedno z nich miało porównywalne znaczenie dla przebiegu wojny jak Enigma.

##### Reservehandverfahren

Reservehandverfahren (RHV) był to zapasowy szyfr Kriegsmarine. Używano go w sytuacjach, kiedy Enigma nie była dostępna.

Brytyjczycy po raz pierwszy zetknęli sie z nim w 1938 i dopiero po trzech latach w czerwcu 1941 udało im się go złamać. A, i to tylko dzięki temu, że przechwycili dokumenty z  U-Boota U-110. Zaskakujące, jeżeli weźmie się pod uwagę, że był dość prosty w użyciu. W pierwszym etapie był transpozycją, a potem substytucja dwuznaków wgf tabeli a do tego czasu mieli 1400 sygnałów. Odkrycie to było ważne, bo dostarczało próbek do ataku ze znanym tekstem jawnym.

- [Reservehandverfahren](https://en.wikipedia.org/wiki/Reservehandverfahren)

##### Werftschlüssel

Szyfr stoczniowy - używany przez i do komunikacji z małymi jednostkami pływającymi (służby portowe), które nie miały takiego znaczenia, żeby dostać Enigmę.

Polialfabetyczne dwuznakowe podstawienie. Tekst jawny układany w kolumnie o stałej szerokości 5 znaków. Podstawiano dwuznaki w sąsiedztwie pionowym, w każdej kolumnie inna tabela podstawień dwuznaków. Tabele w formie książeczek z 20 potem 30 tabelami wymienione były regularnie co 2 miesiące. Każda tabela to 26x26 znaków czyli 676 możliwości. Szyfrowanie odwracalne, tzn. ta sama procedura szyfrowała i odszyfrowywała, co było łatwe w użyciu, ale stanowiło słabość. Inna słabość tego szyfru to reguła tworzenia tabel wymiany zapewniająca, że szyfrowany znak nie znajdzie się w odpowiadającym dwuznaku, co miało zabezpieczyć przed pomyłkami.

Przechwycony przez Brytyjczyków po raz pierwszy w kwietniu 1949 i kilka tygodni złamany przez Bletchley Park. Od marca 1941 do lutego 1945 przechwycono 33 tys sygnałów. Dostarczało próbek do ataku ze znanym tekstem jawnym.

- [Werftschlüssel](https://de.wikipedia.org/wiki/Werftschl%C3%BCssel)

##### T-52 Geheimschreiber

- [T-52 Geheimschreiber](https://www.cryptomuseum.com/crypto/siemens/t52/index.htm)

##### Maszyna Lorenza

W 1940 Wehrmacht rozpoczął wdrożenie zupełnie innego kryptosystemu do łączności na wysokim szczeblu. Były to stacjonarne stacje dalekopisowe, na końcu linii był standardowy dalekopis Lorenza i do niego dołączano maszynę Lorenza, oficjalna nazwa to Lorenz SZ40 (późniejsze wersje SZ42a, SZ42b i SZ42c). Skrót SZ oznaczał Schlüsselzusatz. Brytyjczycy używali nazwy kodowej Tummy.

Lorenz AG to berliński producent sprzętu elektrycznego: oświetlenie, łączność, telefon, radio i radar. Na początku lat 30. opracowali System Lorenza radionamierzanie lądujących samolotów.

Również była to maszyna rotorowa, ale działająca na innej zasadzie. Szyfr strumieniowy.

Ówczesne dalekopisy przesyłały znaki w systemie 5-bitowym. Maszyna Lorenza dołączała równolegle generowane 5 pseudolosowych bitów i wykonywała XOR z tekstem jawnym. Bity pseudolosowe generowane były przez 10 walców, 5 poruszało się regularnie, pozostałe nieregularnie, były sterowane dwoma walcami napędowymi.

Stacje: Berlin, Rzym, Tunis, Paryż, La Roche, Oslo, Kopenhaga, Królewiec, Ryga, Ukraina Południowa, Północna i Wschodnia. Białoruś Środkowa, Belgrad, Bukareszt, Saloniki, Rodos.
Główne stacje to Berlin i Królewiec.

Bletchley Park odtworzyło działanie maszyny w styczniu 1942, bez wiedzy o oryginale. Pomógł im przypadek: 30 sierpnia 1941 telegrafista na wysłane tekstem jawnym życzenie odbiorcy powtórzył wiadomość z niewielkimi zmianami. Było to 4 tys znaków.

Początkowo do dekryptażu używano "Heath Robinsons": taśma papierowa i proste obwody logiczne
Potem Colossus, pierwszy komputer elektroniczny, lampowy.

Zupełnie niezależnie szwedzcy kryptoanalitycy z FRA (Forsvarets Radioanstalt) również złamali szyfr produkowany przez Tunny.

- Crypto Museum [Lorenz SZ-40/42](https://www.cryptomuseum.com/crypto/lorenz/sz40/index.htm)

##### Siemens T-43

- [Siemens T-43](https://www.cryptomuseum.com/crypto/siemens/t43/index.htm)

#### Japonia

Teiji Takagi główny japoński kryptograf.

- 1930 "Red" Type A Cipher Machine / System 91 Typewriter for European Characters - Maszyna Do Pisania Europejskich Znaków Systemu 91 (nazwa ta bierze się z roku wprowadzenia do służby, 1931 to w japońskim kalendarzu 2591)
- 1939 "Purple" Type B Cipher Machine / System 97 Typewriter for European Characters /

"Red" Była prosta i nieskuteczna. Została złamana już w 1935.

Po nawiązaniu bliższych kontaktów z Niemcami stworzyli własną wersję Enigmy. Nazwali ją Maszyną Szyfrującą Typ B (aka System 97), Amerykanie dali jej nazwę kodową Purple. Odziedziczyła błędy Typu A, co ułatwiło jej złamanie. Amerykanie dokonali tego, nie mając żadnych danych wywiadowczych co do konstrukcji. Na podstawie samego tylko szyfru pod koniec 1940 skonstruowali odwrotną inżynierią własną maszynę - analog. Takim właśnie analogiem dysponowała jednostka Cast.

Amerykanie czytali japoński szyfr dyplomatyczny. W zaledwie 4 dni złamali nowy szyfr wojskowy wprowadzony po ataku na Pearl Harbor.

Niemcy ostrzegali Japończyków, że ich kryptosystem został ujawniony. W kwietniu 1941 niemiecka ambasada w Waszyngtonie poinformowała Ribbentropa, że z absolutnie pewnego źródła dowiedziała się, że Amerykanie czytają japońskie meldunki. Tym źródłem prawdopodobnie był ówczesny sowiecki ambasador, który doszedł do tego drogą dedukcji. Japończycy jednak uznali, że ich system nie ma słabości i nawet nie próbowali go udoskonalać.

#### Podsumowanie

Kryptografia miała ogromny wpływ na przebieg WWII - widzimy przede wszystkim zdecydowaną asymetrię. Brytyjczycy i Amerykanie czytali niemieckie i japońskie szyfry, o czym, ani Niemcy, ani Japończycy do końca wojny nie wiedzieli.

Sowieci złamali japoński system rok po Amerykanach, pod koniec 1941, dzięki czemu (plus Sorge) wiedzieli, że Japonia ich nie zaatakuje. Umożliwiło to w decydującym momencie w grudniu 1941 przesunięcie z Syberii jednostek pancernych do obrony Moskwy.

### Odnośniki

- [Crypto Museum](https://www.cryptomuseum.com/index.htm)
- [dCode - Solvers, Ciphers, Calculators, Decoders, Online](https://www.dcode.fr/en)
- [Cipher Machines](https://ciphermachines.com/)
- [Crypto Corner](https://crypto.interactive-maths.com/)
- [Crypto Machines](http://www.jproc.ca/crypto/)
- [Christos military and intelligence corner](http://chris-intel-corner.blogspot.com/)
- NSA [German Cipher Machines of World War II](https://www.nsa.gov/Portals/70/documents/about/cryptologic-heritage/historical-figures-publications/publications/wwii/german_cipher.pdf)
- [Cryptography Visualization Tools: A Tutorial | Dr. C.-K. Shene](https://pages.mtu.edu/~shene/NSF-4/Tutorial/index.html)
- [On the history of cryptography during WW2, and possible new](https://link.springer.com/content/pdf/10.1007%2F3-540-39805-8_2.pdf)
- [Cryptology, the Secret Battlefield of World War I: Dawn of the Crypto Arms Race Ralph Simpson](https://www.worldwar1centennial.org/images/California/pdf/ww1cryptology_paper.pdf)
- Britannica.com [Developments during World Wars I and II](https://www.britannica.com/topic/cryptology/Developments-during-World-Wars-I-and-II)
